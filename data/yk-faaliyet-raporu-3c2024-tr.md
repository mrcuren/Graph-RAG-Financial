## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

<!-- image -->

WIDEN YOUR WORLD

<!-- image -->

1 OCAK - 30 EYLÜL 2024 DÖNEMİNE İLİŞKİN YÖNETİM KURULU FAALİYET RAPORU

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## İÇİNDEKİLER

|   1. | SEKTÖR VE FAALİYET ORTAMINDA YAŞANAN ÖNEMLİ GELİŞMELER .................. 3                                                                 |
|------|---------------------------------------------------------------------------------------------------------------------------------------------|
|    2 | FAALİYET KONUSU, ORTAKLIK YAPISI, BAĞLI ORTAKLIK VE İŞTİRAKLER ....... 4                                                                    |
|    3 | ORGANİZASYON YAPISI .......................................................................................................... 10           |
|    4 | YÖNETİM KURULU VE KOMİTELER ................................................................................... 12                          |
|    5 | ÜST YÖNETİCİLER .................................................................................................................... 13     |
|    6 | İNSAN KAYNAKLARI ................................................................................................................ 13        |
|    7 | ORTAKLIK İLE İLGİLİ GELİŞMELER ................................................................................. 14                         |
|    8 | TRAFİK SONUÇLARI ................................................................................................................. 18       |
|    9 | FİLO DURUMU ............................................................................................................................ 20 |
|   10 | FİNANSAL DURUM..................................................................................................................... 20      |
|   11 | YATIRIMLAR, TEŞVİKLER VE YATIRIM POLİTİKALARI............................................. 22                                               |
|   12 | ORTAKLIK İLE İLGİLİ ÖNGÖRÜLER .................................................................................. 23                         |
|   13 | DİĞER HUSUSLAR ..................................................................................................................... 24     |

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## 1. SEKTÖR VE FAALİYET ORTAMINDA YAŞANAN ÖNEMLİ GELİŞMELER

Devam eden küresel jeopolitik gerilimler, uçak üretiminde yaşanan darboğaz ve motor problemlerine rağmen operasyonel çevikliği ve geniş uçuş ağı sayesinde operasyonlarına aralıksız devam eden Türk Hava Yolları, 2024 yılının üçüncü çeyreğinde de büyümesini sürdürmüştür. İlgili dönemde Ortaklığımız 2019 yılı yolcu kapasitesinin %33 üzerine çıkarak sektörün önde gelen hava yollarından biri olmaya devam etmiştir. Bununla birlikte Avrupa Hava Seyrüsefer Güvenliği Örgütü (Eurocontrol) verilerine göre Türk Hava Yolları 2024 yılının ilk dokuz ayında network taşıyıcılar arasında Avrupa'da en fazla sefer yapan havayolu olmuştur.

Türk Hava Yolları 2024 yılının üçüncü çeyreğinde dünyanın en genç ve modernleri arasında yer alan filosunu havacılık  sektöründe  küresel  ölçekte  yaşanan  tedarik  problemlerine  ve  uçak  üretiminde  yaşanan  darboğaza rağmen geçtiğimiz yılın aynı dönemine göre %9 büyüterek 467 uçağa ulaştırmıştır. Filosuna katılan uçakların kabinini yeniden tasarlayarak yolcu konforundan ödün vermeden uçak başına koltuk sayısını artıran ve uçağın toplam yükünü azaltan Ortaklığımız böylelikle hem maliyetlerini düşürmeyi hem de daha sürdürülebilir bir hava yolu olma hedefini desteklemeyi amaçlamaktadır.

Ortaklığımız  filosunu  genişletirken  uçak  finansmanında  uyguladığı  çeşitlendirme  stratejisi  ile  finansman maliyetini ve kur risklerini de en aza indirmeyi hedeflemektedir.  Türk Hava Yolları üçüncü çeyrekte üç adet Airbus A350 uçağı için Çin Yuanı ile borçlanarak bu döviz cinsinde Çin anakarası dışında ilk kez finasman yapan havayolu olmuştur. Aynı dönemde yakıt verimliliği yüksek iki adet A321-Neo uçağının finansmanı için ilk kez sürdürülebilirlik  bağlantılı  kredi  kullanan  Ortaklığımız  sürdürülebilir  finansman  alanında  da  yer  edinmiştir. Sektöre öncü niteliğindeki finansman işlemleri ile Ortaklığımız Airline Economics tarafından üç ayrı finansman ödülüne lâyık görülmüştür.

İstanbul Havalimanı'ndaki yüksek teknolojiyle donatılan, dünyanın en büyük kargo terminalleri arasında yer alan mega  kargo  tesisi  SMARTIST'in  sunduğu  imkanlar  ve  Türk  Hava  Yolları'nın  benzersiz  genişlikte  uçuş  ağı sayesinde Turkish Cargo, dünyada lider hava kargo markaları arasındaki pozisyonunu daha da güçlendirmiştir. Ortaklığımız  2024  yılının  ilk  dokuz  ayında  taşıdığı  kargo  miktarını  2023  yılının  aynı  dönemine  göre  %26,5 artırarak  IATA'nın  Eylül  ayı  verilerine göre %5,7 pazar payı ile  dünyanın en  büyük 3. hava kargo taşıyıcısı olmuştur.

Havacılık  sektörünün  en  büyük  maliyet  kalemini  oluşturan  akaryakıtın  fiyat  gelişimi  aşağıdaki  tabloda  yer almaktadır.

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## Petrol Varil Fiyatı (Aylık Ortalama)

Kaynak:U.S. Energy Information Administration

<!-- image -->

Aşağıdaki tabloda Ortaklığın birim akaryakıt maliyetlerindeki değişim ve akaryakıtın faaliyet giderlerindeki payı dönemler itibarıyla verilmiştir:

| AKARYAKIT MALİYET ANALİZİ                      | 2021   | 2022   | 2023   | 9A'23   | 9A'24   |
|------------------------------------------------|--------|--------|--------|---------|---------|
| Akaryakıt Gideri (ABD Doları)                  | 2.756  | 6.467  | 6.232  | 4.545   | 4.785   |
| Akaryakıt Tüketimi (Bin Ton)                   | 4.156  | 5.653  | 6.429  | 4.783   | 5.269   |
| Ortalama Birim Maliyet (ABD Doları /Ton)       | 663    | 1.144  | 969    | 950     | 908     |
| Birim Maliyetteki Ortalama Değişim (%)         | %13    | %73    | -%15   | -%2     | -%4     |
| Faaliyet Giderleri İçindeki Akaryakıt Payı (%) | %29    | %41    | %34    | %39     | %35     |

## 2. FAALİYET KONUSU, ORTAKLIK YAPISI, BAĞLI ORTAKLIK VE İŞTİRAKLER

1933 yılında kurulan Türk Hava Yolları A.O.'nun ('THY' veya '(Ana) Ortaklık') ana faaliyet konusu yurt içi ve yurt dışında yolcu ve kargo hava taşımacılığı yapmaktır.

Ortaklık İstanbul Ticaret Sicili Memurluğu'na (Sicil No: 75184) kayıtlı olup merkez adresi 'Türk Hava Yolları A.O.  Genel  Yönetim  Binası,  Yeşilköy  Mah.  Havaalanı  Cad.  No:3/1  34149  Bakırköy,  İstanbul/Türkiye'  dir. Ortaklıkla  ilgili  detaylı  bilgilere  Yatırımcı  İlişkileri  internet  sitesi  olan  investor.turkishairlines.com  adresi üzerinden ulaşılabilir.

Ortaklığın 30 Eylül 2024 itibarıyla kayıtlı sermayesi 5.000.000.000 (beş milyar) Türk Lirası, çıkarılmış sermayesi ise  her  birinin  nominal değeri 1 (bir) Kuruş olan 138.000.000.000 (Yüz otuz sekiz milyar) hisseye bölünmüş 1.380.000.000 (Bir milyar üç yüz seksen milyon) Türk Lirası olup tamamı ödenmiştir.

Hisseler iki gruba ayrılmış olup, hisse gruplarının çıkarılmış sermaye içindeki dağılımı aşağıdaki gibidir:

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

| Hissedar                                                                         | Nominal Pay  Tutarı (TL)   | Sermaye  Oranı (%)   | Pay Adedi       | Oy Hakkı  (%)   |
|----------------------------------------------------------------------------------|----------------------------|----------------------|-----------------|-----------------|
| Türkiye Varlık Fonu (A Grubu Nama)                                               | 677.884.849                | 49,12                | 67.788.484.857  | 49,12           |
| T.C. Hazine ve Maliye Bakanlığı  Özelleştirme İdaresi Başkanlığı (C Grubu  Nama) | 0,01                       | < 0,01               | 1               | < 0,01          |
| Halka Açık A Grubu                                                               | 702.115.151                | 50,88                | 70.211.515.142  | 50,88           |
| TOPLAM                                                                           | 1.380.000.000              | 100,00               | 138.000.000.000 | 100,00          |

- C Grubu hisse T.C. Hazine ve Maliye Bakanlığı Özelleştirme İdaresi Başkanlığı'na ait olup, C Grubu hisseye tanınan imtiyazlar Ortaklığın Ana Sözleşmesinde tanımlanmıştır.

30 Eylül 2024 tarihi itibarıyla Ortaklığın doğrudan ve dolaylı iştirak ettiği 14 adet bağlı ortaklığı bulunmakta olup, ortaklık oranları aşağıdaki gibidir:

| Şirket Unvanı                                                | Faaliyet Konusu                                        | Sahiplik Oranı   | Kayıtlı Olduğu Ülke   |
|--------------------------------------------------------------|--------------------------------------------------------|------------------|-----------------------|
| THY Teknik A.Ş.                                              | Teknik Bakım                                           | %100             | Türkiye               |
| THY Teknoloji ve  Bilişim A.Ş.                               | Bilişim ve Teknoloji                                   | %100             | Türkiye               |
| THY Uçuş Eğitim ve  Havalimanı İşletme A.Ş.                  | Uçuş Eğitim ve  Havalimanı İşletme                     | %100             | Türkiye               |
| AJet Hava Taşımacılığı  A.Ş.                                 | Hava Taşımacılığı                                      | %100             | Türkiye               |
| THY Uluslararası  Yatırım ve Taşımacılık  A.Ş.               | Kargo ve Kurye  Taşımacılığı, Uluslararası  Yatırımlar | %100             | Türkiye               |
| THY Hava Kargo  Taşımacılığı A.Ş.  (Widect)                  | Kargo Taşımacılığı                                     | %100             | Türkiye               |
| THY Destek Hizmetleri  A.Ş.                                  | Destek Hizmetleri                                      | %100             | Türkiye               |
| Türk Hava Yolları  Elektronik Para ve  Ödeme Hizmetleri A.Ş. | Ödeme Sistemleri                                       | %100             | Türkiye               |
| TCI Kabin İçi Sistemleri    San. ve Tic. A.Ş.                | Uçak Kabin İçi Ürünleri                                | %80              | Türkiye               |

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

| THY Özel Güvenlik ve  Koruma Hizmetleri A.Ş.          | Güvenlik Hizmetleri                    | %100   | Türkiye   |
|-------------------------------------------------------|----------------------------------------|--------|-----------|
| TSI Seats Inc.                                        | Uçak Kabin İçi Ürünleri                | %80    | A.B.D     |
| THY Ortak Sağlık ve  Güvenlik Birimi  Hizmetleri A.Ş. | Sağlık Hizmetleri                      | %100   | Türkiye   |
| THY Gayrimenkul  Yatırım Hizmetleri A.Ş.              | Çeşitli Yatırım  Projelerinin Yönetimi | %100   | Türkiye   |
| THY Spor A.Ş.                                         | Spor Faaliyetleri                      | %99,99 | Türkiye   |

## Türk Hava Yolları Teknik A.Ş.

2006 yılında %100 Türk Hava Yolları A.O. sermayesi ile kurulan ve Haziran 2015'te Türk Hava Yolları HABOM A.Ş. ile birleşen Türk Hava Yolları Teknik A.Ş., 30 Eylül 2024 itibarıyla 11.187 çalışanı ve iştirakleri ile hava taşımacılığı sektöründe dünyanın en büyük uçak bakım, onarım ve revizyon merkezleri arasında yer almaktadır. 2019 yılı İstanbul Havalimanı taşınması sonrası, başta Türk Hava Yolları olmak üzere, yerli ve yabancı birçok hava yoluna tek noktadan tüm MRO hizmetlerini sunan ilk şirket konumuna gelmiştir. Hizmet verdiği yabancı hava yolu sayısını ve sahip olduğu pazar payını artırmak amacıyla faaliyetlerine Ankara, Aydın ve  İstanbul'da  (Atatürk,  İstanbul  ve  Sabiha  Gökçen  Havalimanları)  toplam  5  ayrı  havalimanında  bulunan hangarlarında kesintisiz olarak devam etmektedir.

## THY Teknoloji ve Bilişim A.Ş.

THY Teknoloji, Türk Hava Yolları A.O. ve iştirakleri başta olmak üzere havacılık sektörünün tüm teknolojik ihtiyaçlarına uçtan uca çözüm ve destek sağlamak ve Ar-Ge gücüyle geliştirdiği teknolojileri ürünleştirerek ihraç etmek hedefiyle sermayesinin tamamı Türk Hava Yolları A.O.'ya ait olarak kurulmuştur. 30 Eylül 2024 itibarıyla 1.563 çalışanı ile İstanbul merkez ofisi başta olmak üzere Ankara ve İzmir'in dahil olduğu farklı lokasyonlardaki ofisleriyle faaliyet göstermektedir.

## THY Uçuş Eğitim ve Havalimanı İşletme A.Ş.

Türk Hava Yolları Uçuş Akademisi (TAFA), Türk Hava Yolları A.O.'nun bir alt markası olarak Türk Hava Yolları A.O. ve diğer hava yollarının ihtiyaç duyduğu pilotların yetiştirilmesi ve pilotluk eğitiminin verilmesi amacıyla %100 Türk Hava Yolları A.O. sermayesi ile kurulmuştur. Eğitimlerine 2013 yılından bu yana Aydın Çıldır Havalimanı'nda bulunan akademi tesislerinde devam etmekte olan Şirket, 2022 yılı sonu itibarıyla Efes Havalimanı'nda ve 2024 yılı Mart ayında ise Uşak Havalimanı'nda uçuş operasyonlarına başlamıştır. 30 Eylül 2024 itibarıyla şirkette 180 kişi istihdam edilmektedir.

## AJet Hava Taşımacılığı A.Ş.

AnadoluJet markasının global standartlarda düşük maliyetli hava yolu olarak faaliyetlerine devam etmesi ve pazardaki  rekabetçi  konumunun  güçlendirilmesi  amacıyla  %100  Türk  Hava  Yolları  A.O.  sermayesi  ile  7 Ağustos  2023  tarihinde  kurulmuştur.  31  Mart  2024  itibarıyla  AJet  markası,  İstanbul  Sabiha  Gökçen Havalimanı ve Ankara Esenboğa Havalimanı merkezli olarak operasyonlarına başlamıştır. 44'ü Türkiye'de olmak üzere 107 uçuş noktasını tarifeli ve charter seferler ile birbirine bağlamaktadır. 2024 yılı Eylül sonu itibarıyla 102.809 konma sayısı ile 16,6 milyon yolcu taşıyan AJet; 102 uçaklık filosu, 2.392 çalışanı ile toplam 36 ülkede operasyonlarını sürdürmektedir.

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## THY Uluslararası Yatırım ve Taşımacılık A.Ş.

- 25  Eylül  2018  tarihinde,  başta  kargo  ve  kurye  taşımacılığı  alanlarında  olmak  üzere,  ana  sözleşmesinde belirtilen  konularda  yurt  içi  ve  yurt  dışında  uluslararası  yatırımlar  yapmak  üzere,  hisselerinin  tamamı Ortaklığımıza ait olarak kurulmuştur. Şirket, 2019 yılında kurulan We World Express şirketinin %45 ortağı olarak Türk Hava Yolları grubunu temsil etmektedir.

## THY Hava Kargo Taşımacılığı A.Ş. (Widect)

25 Mart 2021 tarihinde %100 Türk Hava Yolları A.O. sermayesi ile 'THY Hava Kargo Taşımacılığı Anonim Şirketi' kurulmuş olup, 2023 yılı Eylül ayında WIDECT alt markasıyla kapıdan kapıya teslimat iş modeline göre  yeniden  yapılandırılarak  faaliyetlerine  başlamıştır.  30  Eylül  2024  itibarıyla  şirkette  13  kişi  istihdam edilmektedir.

## THY Destek Hizmetleri A.Ş.

6 Mart 2023 tarihinde, Ortaklığımız ve iştiraklerimizin ana faaliyet alanı dışında kalan temizlik, güvenlik, tesis yönetimi, mali işler, uçuş ve yer hizmetleri, operasyonel ve organizasyonel işler ve süreçlerini de içeren her türlü  destek  hizmetleri  ihtiyaçlarının  yürütülmesi  amacıyla  %100  Türk  Hava  Yolları  iştiraki  olarak kurulmuştur. 30 Eylül 2024 itibarıyla şirkette 9.342 kişi istihdam edilmektedir.

## THY Özel Güvenlik ve Koruma Hizmetleri A.Ş.

- 12 Mayıs 2023 tarihinde %100 THY Destek Hizmetleri A.Ş. sermayesi ile Ortaklığa, iştiraklerine ve diğer kuruluşlara özel güvenlik ve koruma hizmeti vermek ve özel güvenlik danışmanlığı yapmak amacıyla THY Özel Güvenlik ve Koruma Hizmetleri A.Ş. şirketi olarak kurulmuştur. 30 Eylül 2024 itibarıyla şirkette 1.531 kişi istihdam edilmektedir.

## THY Ortak Sağlık Güvenlik Birimi Hizmetleri A.Ş.

- 10 Temmuz 2024 tarihinde %100 THY Destek Hizmetleri A.Ş. sermayesi ile Ortaklığa ve iştiraklerine; iş güvenliği,  iş  yeri  hekimi,  1.  basamak  sağlık  hizmeti,  laboratuvar  hizmetleri,  sağlık  taramaları,  ilk  yardım eğitimi,  ambulans  hizmetleri,  Mesleki  Yeterlilik  Belgesi  vb.  hizmet  ihtiyaçlarının  karşılanması  amacıyla kurulmuştur. 30 Eylül 2024 itibarıyla şirkette 4 kişi istihdam edilmektedir.

## Türk Hava Yolları Elektronik Para ve Ödeme Hizmetleri A.Ş.

Şirket, bireysel müşteriler için dijital cüzdan, ticari müşteriler için ise ödeme kuruluşu olarak tahsilat altyapısı sağlama  hedefleri  doğrultusunda  2023  yılı  Ağustos  ayında  %100  Türk  Hava  Yolları  A.O.  sermayesi  ile kurulmuştur.  Türk  Hava  Yolları  A.O.'nun  hava  yolu  sektöründeki  tecrübesi,  marka  gücü  ve  finansal kredibilitesi  sayesinde  ödeme  sistemleri  alanında  Ortaklığımız,  ülkemiz  ve  seyahat  ekosistemindeki  tüm paydaşlar için gelir ve değer yaratan bir iş modeline dönüştürülmesi hedeflenmiştir. 26 Haziran 2024 itibarıyla 'Türk  Hava  Yolları  Elektronik  Para  ve  Ödeme  Hizmetleri  A.Ş.'  (TKPAY)  olarak  faaliyetlerine  devam etmektedir. 30 Eylül 2024 itibarıyla şirkette 10 kişi istihdam edilmektedir.

## TCI Kabin İçi Sistemleri  San. ve Tic. A.Ş.

Kabin içi ürünlerin tasarımı, üretimi, pazarlaması ve satışı amacıyla kurulan Uçak Koltuk Üretim Sanayi ve Ticaret  A.Ş    ve  Cornea  Havacılık  Sistemleri  Sanayi  ve  Ticaret  A.Ş.,  15.02.2023  tarihinde  TCI  Kabin  İçi Sistemleri  Sanayi  ve  Ticaret  A.Ş.("TCI")  çatısı  altında  birleşmiştir.  Birleşme  sonucunda  şirketin  ortaklık yapısı, %59,25 THY A.O, %20,84 THY Teknik A.Ş, %17 TUSAŞ ve %2,91 Havelsan ortaklığı şeklinde olmuştur. 30 Eylül 2024 itibarıyla şirkette 608 kişi istihdam edilmektedir.

## TSI Seats Inc.

TSI Seats Inc. ('TSI') 17 Haziran 2014'te uçak koltuğu ve yedek parçaları tasarlamak, üretmek ve modifiye etmek amacıyla Utah'da kurulmuştur. Nisan 2021'de, Boeing'in üretim tesislerinin yer aldığı Seattle şehrine taşınmıştır.  TSI,  EASA  ve  FAA  yetkileri  ile  faaliyet  gösteren  bir  uçak  koltuğu  üreticisidir.  2023  yılında

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

TCI'nın Uçak Koltuk Üretim Sanayi ve Ticaret A.Ş. ile birleşme sonucunda Şirket, TCI'ın %100 iştiraki olarak faaliyetlerine devam etmektedir.

## THY Gayrimenkul Yatırım Hizmetleri A.Ş.

Ortaklığımızın çeşitli yatırım projelerinin bir iştirak şirket üzerinden yönetilmesi amacıyla, 24 Temmuz 2024 tarihinde %100 Türk Hava Yolları A.O. sermayesi ile kurulmuştur.

## THY Spor A.Ş.

Türk Hava Yolları Spor Kulübü çatısı altında, başta voleybol  olmak  üzere; futbol,  satranç  ve masa  tenisi branşlarında yürütülen spor faaliyetleri, 20 Ağustos 2024 tarihinde %99,99 Türk Hava Yolları A.O, %0,01 Türk Hava Yolları Spor Kulubü ortaklığı ile  kuruluş  sürecini  tamamlayan  THY  Spor  A.Ş.  altında  devam edecektir.

Türk  Hava  Yolları  A.O.'nın  müşterek  yönetimine  sahip  olduğu  9  adet  işletmesi  vardır.  Grup  tarafından müşterek kontrol edilen bu işletmeler öz kaynaktan pay alma yöntemiyle değerlenmektedir.

30 Eylül 2024 tarihi itibarıyla iş ortaklıkları ve ortaklık oranları aşağıdaki gibidir:

| Şirket Unvanı                                                | Faaliyet Konusu              | İştirak Oranı   | Şirketin Faaliyet Yeri   |
|--------------------------------------------------------------|------------------------------|-----------------|--------------------------|
| TFS Akaryakıt Hizmetleri  A.Ş.                               | Yakıt İkmal                  | %25             | Türkiye                  |
| Güneş Ekspres Havacılık  A.Ş. (SunExpress)                   | Hava Taşımacılığı            | %50             | Türkiye                  |
| THY OPET Havacılık  Yakıtları A.Ş.                           | Havacılık Yakıtları          | %50             | Türkiye                  |
| TGS Yer Hizmetleri A.Ş.                                      | Yer Hizmetleri               | %50             | Türkiye                  |
| THY Do & Co İkram  Hizmetleri A.Ş                            | İkram Hizmetleri             | %50             | Türkiye                  |
| Pratt&Whitney THY  Teknik Uçak Motoru  Bakım Mrkz. Ltd. Şti. | Teknik Bakım                 | %49             | Türkiye                  |
| We World Express  Limited                                    | Kargo ve Kurye  Taşımacılığı | %45             | Hong Kong                |
| Goodrich & THY Teknik  Servis Merkezi Ltd. Şti.              | Teknik Bakım                 | %40             | Türkiye                  |
| Air Albania SHPK                                             | Hava Taşımacılığı            | %49             | Arnavutluk               |

## TFS Akaryakıt Hizmetleri A.Ş.

TFS Akaryakıt Hizmetleri A.Ş. hava araçlarının ihtiyacı olan yakıtın taşınması, depolanması ve uçağa ikmali alanlarında hizmet vermek amacıyla THY A.O., Zirve Holding, Taya Gayrimenkul ve Demirören Akaryakıt şirketlerinin eşit ortaklığı ile kurulmuş olup, İstanbul Havalimanı'nda faaliyet göstermektedir. 30 Eylül 2024 itibarıyla 142 kişi istihdam edilmektedir.

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## Güneş Ekspress Havacılık A.Ş. (SunExpress)

Türkiye ile Orta Avrupa arasındaki uçuşlarda pazar lideri olarak turizm taşımacılığı faaliyetlerine devam eden SunExpress,  1989  yılında  Türk  Hava  Yolları  A.O.  ve  Lufthansa  A.G'nin  %50-%50  ortaklığı  ile  Antalya merkezli olarak kurulmuştur. 26'sı Türkiye'de olmak üzere 98 uçuş noktasını tarifeli ve charter seferler ile birbirine bağlayan havayolu, 30 Eylül 2024  itibarıyla 78 uçaklık filosu ve 4.154 çalışanı ile toplam 35 ülkede 265 hat sayısıyla operasyonlarını sürdürmektedir.

## THY OPET Havacılık Yakıtları A.Ş.

Şirket, 2009 yılında Türk Hava Yolları A.O. ve OPET Petrolcülük A.Ş.'nin %50-%50 ortaklığı ile kurulmuş, 1  Temmuz 2010 tarihinde faaliyetlerine başlamıştır. Şirket, tüm uçak tipleri için çeşitli petrol ürünlerinin, kimyasalların,  madeni  yağların  ve  boyaların  yurt  içi  ve  yurt  dışında  satışı,  ithalatı,  ihracatı,  dağıtımı  ve taşımacılığı faliyetlerinde bulunmaktadır. Türkiye'deki en büyük jet yakıtı entegre tesisine sahiptir. 1 Kasım 2012 tarihinde deniz tankerleri ile petrol ve petrol ürünleri taşımacılığı faaliyetlerinde bulunmak üzere %100 THY Opet Havacılık Yakıtları A.Ş. ortaklığında, Kuzey Tankercilik A.Ş. ve Güney Tankercilik A.Ş. ünvanlı şirketler kurulmuştur. 30 Eylül 2024 itibarıyla 50'nin üzerinde Anadolu meydanında Ortaklığa yakıt temini sağlayan  Şirket,  İstanbul  Havalimanı'nda  deneyimli  personeli  ile  uçağa  yakıt  yükleme  ("ITP-into-plane"), Sabiha  Gökçen  Havalimanı'nda  ise  depolama  ve  uçak  yakıt  ikmal  hizmeti  vermektedir.  30  Eylül  2024 itibarıyla toplam personel sayısı 560'dır.

## TGS Yer Hizmetleri A.Ş .

Türk Hava Yolları A.O. ve Havaş Havaalanları Yer Hizmetleri A.Ş.'nin %50-%50 ortaklığıyla kurulan ve 1 Ocak 2010 tarihinde sektörde yerini alan TGS Yer Hizmetleri A.Ş.; İstanbul, İstanbul Atatürk, İstanbul Sabiha Gökçen, Ankara Esenboğa, İzmir Adnan Menderes, Antalya, Adana, Milas Bodrum, Dalaman ve Eskişehir Hasan  Polatkan  Havalimanları  olmak  üzere  toplam  10  istasyonda  faaliyet  göstermektedir.  30  Eylül  2024 itibarıyla Şirket'in çalışan personel sayısı 19.902'dir.

## THY Do & Co İkram Hizmetleri A.Ş.

2006'da Türk Hava Yolları A.O. ve Avusturya kökenli Do&Co AG'nin %50-%50 ortaklığı ile kurulan Turkish Do  &  Co,  başta  Ortaklık  olmak  üzere  50'den  fazla  yerli  ve  yabancı  hava  yolu  şirketine  ikram  hizmeti sunmaktadır. 30 Eylül 2024 itibarıyla Türkiye genelinde 31 havalimanında 9 üretim ünitesi ve 6.732  çalışanı ile hizmet vermektedir.

## Pratt&Whitney THY Teknik Uçak Motoru Bakım Merkezi. Ltd. Şti. (TEC)

Türkiye'deki  ve  yakın  bölgelerdeki  müşterilerine  motor  bakım,  tamir  ve  revizyon  hizmeti  sunmakta  olan Şirket, 2008 yılında Türk Hava Yolları Teknik A.Ş. ve United Technologies iştiraki olan Pratt&Whitney'in %49-%51 ortaklığı ile kurulmuştur. İstanbul Sabiha Gökçen Havalimanı'nda yaklaşık 25 bin m2 alan üzerinde kurulu bakım merkezi, yüksek teknolojide çevre dostu kimliği ile tam kapasitede yılda yaklaşık 200 adet uçak motoruna bakım sunabilecek kapasitededir. 30 Eylül 2024 itibarıyla Şirket'in çalışan personel sayısı 522'dir.

## We World Express Limited

Küresel e-ticaret pazarına odaklanarak, kapıdan kapıya lojistik hizmeti veren global bir kargo/kurye şirketi olmak hedefiyle %100 Türk Hava Yolları A.O. sermayesi ile kurulan THY Uluslararası Yatırım ve Taşımacılık A.Ş.'nin %45, Hong Kong merkezli ZTO Express (Hong Kong) Limited'in %45 ve Hong Kong merkezli PAL Air Limited'in %10 oranında hisseye sahip olduğu Hong Kong merkezli Ortak Girişim Şirketi Ocak 2019'da kurulmuş  ve  Nisan  2019  itibarıyla  hizmete  başlamıştır.  30  Eylül  2024  itibarıyla  şirkette  73  kişi  istihdam edilmektedir.

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## Goodrich THY Teknik Servis Merkezi Ltd. Şti. (TNC)

14 Aralık 2010 yılında kurulan Şirket, THY Teknik A.Ş. %40 ve TSA Rina Holdings B.V. %60 ortaklığı ile faaliyet göstermektedir. Türk Hava Yolları başta olmak üzere yerli ve yabancı hava yolu şirketlerine uçak motor kaportası ve geri itki sistemleri ile ilgili bakım ve onarım hizmeti sağlamaktadır. Şirket, 2019 yılından itibaren 'Turkish Nacelle Center' markasıyla hizmet vermektedir. 30 Eylül 2024 itibarıyla çalışan personel sayısı 73'tür.

## Air Albania SHPK

Yolcu ve kargo taşımacılığı alanlarında faaliyet göstermek üzere, Türk Hava Yolları A.O.'nun %49, MDN Investment SHPK firmasının %41 ve Arnavutluk Hükümetini temsilen Arnavutluk hava sahası ve trafiğini yöneten Albcontrol firmasının %10 oranında hisseye sahip olduğu Şirket, 12 Eylül 2018 tarihinde kurulmuştur. 30 Eylül 2024  itibarıyla şirkette 154 kişi istihdam edilmektedir.

Ana Ortaklık, Yönetim Kurulları vasıtası ile bağlı ortaklık ve iştirakleri üzerinde tam ve müşterek kontrol yetkilerini icra etmektedir. Ayrıca, ana Ortaklık bünyesinde yer alan İştirakler Başkanlığı vasıtası ile bağlı ortaklık  ve  iştirak  operasyonları  takip  edilmektedir.  Ana  Ortaklık  içerisindeki  iç  denetim  ve  kontrol fonksiyonları ise Teftiş Kurulu Başkanlığı, Kalite Güvence Başkanlığı ve ilgili diğer ihtisas ve mali üniteler tarafından yerine getirilmektedir.

## 3. ORGANİZASYON YAPISI

30 Eylül 2024 tarihi itibarıyla, uçulan ülke sayısı 130 olmuştur.

Genel Müdürlük ve merkezi üniteler İstanbul Atatürk Havalimanı çevresinde toplanmışlardır.  30  Eylül  2024 itibarıyla Türk Hava Yolları'nın organizasyon yapısı bir sonraki sayfada yer almaktadır.

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

<!-- image -->

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## 4. YÖNETİM KURULU VE KOMİTELER

## YÖNETİM KURULU

Genel Kurul tarafından seçilen 3'ü bağımsız, 9 üyeden oluşan Yönetim Kurulu, stratejik hedefleri onaylamak, sürekli ve etkin bir şekilde hedeflere ulaşma derecesini, faaliyetleri ve geçmiş performansı gözden geçirmekle görevlidir. Bunu yaparken her konuda uluslararası standartlara uyum sağlamaya çalışır ve gerektiği durumlarda gecikmeden ve sorun ortaya çıkmadan önce önlem alır.

30 Eylül 2024 tarihi itibarıyla Yönetim Kurulunda görev yapan üyeler ve komiteler aşağıda belirtilmiştir:

Prof. Dr. Ahmet BOLAT

Yönetim Kurulu ve İcra Komitesi Başkanı

Şekib AVDAGİÇ

Yönetim  Kurulu  ve  İcra  Komitesi  Başkan  Vekili,  Bağımsız Yönetim Kurulu Üyesi

Bilal EKŞİ

Yönetim Kurulu Üyesi ve Genel Müdür

Doç. Dr. Murat ŞEKER

Yönetim  Kurulu  ve  İcra  Komitesi  Üyesi  /  Genel  Müdür  (Mali) Yardımcısı

Dr. Melih Şükrü ECERTAŞ

Bağımsız Yönetim Kurulu ve İcra Komitesi Üyesi

Ramazan SARI

Yönetim Kurulu ve İcra Komitesi Üyesi / Genel Havacılık (VIP Uçakları) Operasyon Başkanı

Prof. Dr. Mecit EŞ

Yönetim Kurulu Üyesi

Dr. Hüseyin KESKİN

Yönetim Kurulu Üyesi

Doç. Dr. Fatmanur ALTUN

Bağımsız Yönetim Kurulu Üyesi

## KOMİTELER

Yönetim Kurulu tarafından 25 Temmuz 2023 tarihinde, Yönetim Kurulu Komitelerinin başkan ve üyelerinin aşağıdaki şekilde belirlenmesine karar verilmiştir.

## Denetimden Sorumlu Komite

Başkan: Şekib Avdagiç Üye: Dr. Melih Şükrü Ecertaş

## Kurumsal Yönetim Komitesi

Başkan: Doç. Dr. Fatmanur Altun

Üyeler: Ramazan Sarı, Mehmet Fatih Korkmaz (Yatırımcı İlişkileri Müdürü)

## Riskin Erken Saptanması Komitesi

Başkan: Dr. Melih Şükrü Ecertaş Üye: Şekib Avdagiç

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

Yönetim Kurulu üyeleri  hakkında  kısa  özgeçmiş  bilgisine  ve  şirket  dışında  yürüttükleri  görevlere  Yatırımcı İlişkileri internet sitesinden ulaşılabilir. (http://investor.turkishairlines.com/tr/kurumsal/yonetim-kurulu)

## 5. ÜST YÖNETİCİLER

Ortaklığın 30 Eylül 2024 tarihi itibarıyla üst yönetim kadrosu aşağıda belirtilmiştir:

| Adı Soyadı           | Görevi                               | Göreve  Başlama  Tarihi   | Mesleği                             |
|----------------------|--------------------------------------|---------------------------|-------------------------------------|
| Bilal Ekşi           | Genel Müdür                          | 24.10.2016                | Elektronik ve Haberleşme  Mühendisi |
| Doç. Dr. Murat Şeker | Genel Müdür Mali Yrd.                | 26.07.2016                | Ekonomist                           |
| Ahmet Olmuştur       | Genel Müdür Ticari Yrd.              | 30.04.2014                | Yönetici                            |
| M. Akif Konar        | Genel Müdür Operasyon Yrd.           | 01.01.2024                | İşletme Mühendisi                   |
| Levent Konukcu       | Genel Müdür Yatırım ve Strateji Yrd. | 28.01.2022                | Uçak Mühendisi                      |
| Abdulkerim Çay       | Genel Müdür İnsan Kaynakları Yrd.    | 21.04.2015                | Yönetici                            |
| Dr. Kerem Kızıltunç  | Genel Müdür Bilgi Teknolojileri Yrd. | 17.02.2022                | Bilgisayar Mühendisi                |
| Mehmet Kadaifçiler   | Genel Müdür Uçuş İşletme Yrd.        | 28.01.2022                | Pilot                               |
| Ali Türk             | Genel Müdür Kargo Yrd.               | 01.01.2024                | Endüstri Mühendisi                  |

## 6. İNSAN KAYNAKLARI

30 Eylül 2023 tarihi itibarıyla 32.048 olan Türk Hava Yolları A.O. çalışan sayısı 30 Eylül 2024 tarihi itibarıyla %7 artarak 34.329 olmuştur. Dönemler ve gruplar itibarıyla ana şirket THY A.O.'nun çalışan sayısı aşağıdaki gibidir:

|                         |   31.12.2023 |   30.09.2023 |   30.09.2024 | Değişim(%)   |
|-------------------------|--------------|--------------|--------------|--------------|
| Pilot ve Pilot Adayları |        6.755 |        6.652 |        7.307 | %10          |
| Kabin Memuru            |       14.891 |       14.318 |       15.171 | %6           |
| Uçak Bakım Teknisyeni   |       57     |       59     |       47     | -%20         |
| Yurtdışı Personel       |        3.463 |        3.395 |        3.632 | %7           |
| Yurtiçi Personel        |        7.972 |        7.624 |        8.172 | %7           |
| TOPLAM                  |       33.138 |       32.048 |       34.329 | %7           |

Ortaklığımız çalışanlarının büyük çoğunluğu sendika üyesidir. Yasal mevzuatta düzenlenen sayı ve oranlarda sendikaca atanan temsilciler ve sendika yöneticileri vasıtasıyla Toplu İş Sözleşmesi ve personeli ilgilendiren her türlü  konuda,  her  seviyede,  çalışanlarla  işveren  arasındaki  ilişkiler  en  etkin  ve  sonuç  alacak  biçimde yürütülmektedir.  Çalışanlara  sağlanan  tüm  haklarda  adil  davranılır,  çalışanların  bilgi,  beceri  ve  görgülerini

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

artırmalarına yönelik eğitim programları gerçekleştirilir. Çalışanlar için gerek yurt içinde gerekse yurt dışında güvenli çalışma ortamı ve koşulları sağlanır.

Ortaklığımızın çalışanlarına sağladığı hak ve menfaatler bunlarla sınırlı olmamak üzere sırasıyla; pass bilet, özel sağlık sigortası, kreş yardımı, evlenme, doğum ve ölüm yardımıdır.

## 7. ORTAKLIK İLE İLGİLİ GELİŞMELER

## I. Dönem İçindeki Gelişmeler

## Haber ve Söylentilere İlişkin Açıklama

Ortaklığımızın  Pakistan  Uluslararası  Havayolları'nı  almak  için  görüşmelerde  bulunduğuna  yönelik  olarak muhtelif yayın organlarında yer alan haberler gerçeği yansıtmamaktadır. Ortaklığımızın bu yönde bir girişimi bulunmamaktadır.

## Yeni Hat Açılışı

Ortaklığımız Yönetim Kurulu'nca, imkanlar ve pazar koşullarına bağlı olarak Avustralya'nın Sidney şehrine ve Şili'nin başkenti Santiago'ya tarifeli sefer başlatılmasına karar verilmiştir. 2024 yılında Avustralya'nın Melbourne ve Amerika Birleşik Devletleri'nin Denver şehrine tarifeli sefer başlatmıştır.

## Fitch Kredi Derecelendirme Notu-I

Uluslararası kredi derecelendirme kuruluşu Fitch, Ortaklığımızın 2015 yılında ihraç etmiş olduğu USD cinsi Ekipman Teminatlı Geliştirilmiş Kredi Sertifikaları'na ait kredi notunu BB'den BB+'ya yükseltmiştir.

## THY Spor Anonim Şirketi'nin Kuruluşu

Hali hazırda Türk Hava Yolları Spor Kulübü'nün çatısı altında yürütülen spor faaliyetlerinin tamamı veya bir kısmının anonim şirket yapısı altında gerçekleştirilmesi amacıyla, Ortaklığımızın %100 hissesine sahip olacağı, 7405 Sayılı Spor Kulüpleri ve Spor Federasyonları Kanunu ve 6102 Sayılı Türk Ticaret Kanunu çerçevesinde, İstanbul il sınırları içinde 'THY Spor Anonim Şirketi'nin 1.000.000 TL nakit sermaye ile kurulmasına karar verilmiştir.

THY Spor Anonim Şirketi'nin kuruluş işlemleri 20.08.2024 tarihinde İstanbul Ticaret Sicili Müdürlüğü nezdinde tescil edilerek tamamlanmıştır.

## Moody's Kredi Derecelendirme Notu-I

Uluslararası kredi derecelendirme kuruluşu Moody's, Ortaklığımızın B2 seviyesindeki kredi notunu iki kademe artırarak Ba3 seviyesine yükseltmiştir. Not görünümünü de Pozitif olarak teyit etmiştir.

Moody's ayrıca, Ortaklığımızın 2015 yılında ihraç etmiş olduğu USD cinsi Ekipman Teminatlı Geliştirilmiş Kredi Sertifikası'na ait  kredi  notunu  B2'den  Ba3'e ve  JPY cinsi  A  ve  B  tipi  Ekipman  Teminatlı  Geliştirilmiş  Kredi Sertifikaları'na ait kredi notunu B1'den Ba2'ye yükseltmiştir.

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## THY Gayrimenkul Yatırım Hizmetleri A. Ş. Kuruluşu

Ortaklığımızın  çeşitli  yatırım  projelerinin  bir  iştirak  şirket  üzerinden  yönetilmesi  amacıyla  %100  Türk  Hava Yolları bağlı ortaklığı olarak kurulacak şirket "THY Gayrimenkul Yatırım Hizmetleri Anonim Şirketi" unvanı altında kurulmuş olup, kuruluş işlemleri 24.07.2024 tarihinde İstanbul Ticaret Sicili Müdürlüğü nezdinde tescil edilerek tamamlanmıştır.

## THY Ortak Sağlık ve Güvenlik Birimi Hizmetleri A.Ş. Kuruluş Kararı

THY Ortak Sağlık ve Güvenlik Birimi Hizmetleri A.Ş. 10 Temmuz 2024 tarihinde %100 THY Destek Hizmetleri A.Ş. iştiraki olarak Ortak Sağlık Güvenlik Birimi ve İş Sağlığı Güvenliği alanlarında faaliyet göstermek üzere kurulmuştur.

## IAE Motor Satın Alma ve Bakım Anlaşmalarının Revizesi

Ortaklığımız Yönetim Kurulu tarafından alınan karara istinaden, Ortaklığımız filosunda yer alan PW1100G-JM tipi motora sahip A320/321-Neo uçaklarındaki motor kaynaklı operasyonel sorunların etkisini azaltmak amacıyla Ortaklığımız ile International Aero Engines, LLC (IAE) arasındaki Satın alma ve Bakım anlaşmalarının revize edilerek Ortaklığımızın oluşan zararlarının tazmin edilmesine yönelik uzlaşmaya varılmıştır.

## Yönetim Kurulu Görevlendirmeleri

Yönetim Kurulumuz yönetim kurulu görev süresi sonuna kadar görev yapmak üzere Prof. Dr. Ahmet Bolat'ın Yönetim  Kurulu  Başkanı  ve  Sn.  Şekib  Avdagiç'in  Yönetim  Kurulu  Başkan  Vekili  olarak  atanmasına  karar vermiştir.

Aynı zamanda Ortaklığımız Yönetim Kurulunca;

Yönetim Kurulu Başkanı Prof. Dr. Ahmet Bolat'ın İcra Komitesi Başkanı, Sn. Şekib Avdagiç'in İcra Komitesi Başkan Vekili olarak; Doç. Dr. Murat Şeker, Dr. Melih Şükrü Ecertaş ve Sn. Ramazan Sarı'nın ise İcra Komitesi Üyesi olarak atanmasına karar verilmiştir.

## Olağan Genel Kurul Toplantısı

Ortaklığımız  Olağan  Genel  Kurul  Toplantısı  24  Mayıs  2024,  Cuma  günü,  saat  15:00'da  Yeşilköy  Mahallesi, Havaalanı Cad. No.3/1 Bakırköy/İstanbul adresindeki Genel Yönetim Binası VIP Toplantı Salonu'nda yapılmıştır. Genel Kurul Toplantısı'nda alınan kararlar İstanbul Ticaret Sicili Müdürlüğü tarafından  30.05.2024 tarihinde tescil  edilmiştir.  Genel  Kurul  Toplantı Tutanağı ve Katılımcı Listesi Ortaklığımız Yatırımcı İlişkileri İnternet Sitesinde yer almaktadır.

## Kâr Payı Dağıtımı

2023 yılı kar payı dağıtımına ilişkin tablo Kamuyu Aydınlatma Platformu'nda yayınlanmıştır. Kar Payı Dağıtım Tablosu Ortaklığımız Yatırımcı İlişkileri Web Sitesinde yer almaktadır.

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## S&P Kredi Derecelendirme Notu

Uluslararası kredi derecelendirme kuruluşu S&P, Ortaklığımızın kredi notunu B'den B+'ya yükseltmiştir. Not görünümünü ise Pozitif olarak teyit etmiştir.

S&P ayrıca, Ortaklığımızın 2015 yılında ihraç etmiş olduğu USD cinsi Ekipman Teminatlı Geliştirilmiş Kredi Sertifikaları'na ait kredi notunu dört kademe artırarak B'den BB+'ya yükseltmiştir

## Miles&Smiles QNB Finansbank İş birliği Anlaşması

Ortaklığımız  ile  QNB  Finansbank  A.Ş.  arasında  yürütülmekte  olan  Türk  Hava  Yolları  A.O.  Yolcu  Programı Miles&Smiles üyelerine kredi kartı sunulması konusundaki iş birliğinin 5 yıl süre ile uzatılması amacıyla yeni bir sözleşme imzalanmıştır.

## İlişkili Taraf İşlemler Raporu Sonuç Bölümü

Sermaye  Piyasası  Kurulu  (SPK)'nun  II-17.1  sayılı  Kurumsal  Yönetim  Tebliği'nin  10.  maddesi  gereğince; Ortaklığımız  Yönetim  Kurulu  tarafından  hazırlanan  "Yaygın  ve  Süreklilik  Arz  Eden  İlişkili  Taraf  İşlemleri Raporu"nun sonuç bölümü aşağıda yer almaktadır.

Şirketimizin TFS Akaryakıt Hizmetleri A.Ş. ile yaygın ve süreklilik arz eden yakıt ikmal / temin işlemlerinin bir hesap  dönemi  içerisindeki  tutarının,  kamuya  açıklanacak  2023  yılı  finansal  tablolarda  yer  alan  satışların maliyetine oranının %10'dan fazlasına ulaşması ve 2024 hesap döneminde de aynı nitelikteki işlemlerin belirlenen esaslara  uygun  olarak  devam  etmesi  öngörüldüğünden,  bu  raporda  Şirketimiz  tarafından  2024  yılında  TFS Akaryakıt Hizmetleri A.Ş. ile gerçekleştirilecek işlem koşullarının önceki yıllarla uyumlu ve piyasa koşulları ile karşılaştırıldığında makul olduğu değerlendirilmektedir.

## 28. Dönem Toplu İş Sözleşmesi

Türk Hava Yolları A.O. ile Hava-İş Sendikası arasında 1 Ocak 2024 ile 31 Aralık 2025 tarihleri arasındaki 2 yıllık dönemi kapsayan 28. Dönem Toplu İş Sözleşmesi imzalanmıştır.

İmzalanan 28. Dönem Toplu İş Sözleşmesinde 2024 yılının birinci altı ayı için %64, ikinci altı ayı için Tüketici Fiyatları Türkiye Geneli Haziran 2024 indeks sayısının Aralık 2023 indeks sayısına göre  hesaplanan değişim oranına ilave olarak değişim oranının %10'u kadar, 2025 yılının ilk altı ayı ve ikinci altı ayı için ilgili dönemlerin indeks sayıları üzerine sırasıyla hesaplanan değişim oranının %10'u kadar ilave edilerek ücret artışı yapılması hususunda mutabakata varılmıştır.

01.03.2024 tarihli Özel Durum Açıklamamızda belirtildiği üzere 01.01.2024 tarihine kadar olan geriye dönük ücret  farklarının  belirlenmesinde,  Şubat  ayından  geçerli  olmak  üzere  uygulanan  %50'lik  zam  oranı  dikkate alınarak mahsup işlemi yapılacaktır.

## Fitch Kredi Derecelendirme Notu-II

Uluslararası kredi derecelendirme kuruluşu Fitch, Ortaklığımızın kredi notunu B+'dan BB-'ye yükseltmiştir. Not görünümünü ise Durağan olarak teyit etmiştir. Fitch ayrıca, Ortaklığımızın 2015 yılında ihraç etmiş olduğu USD cinsi Ekipman Teminatlı Geliştirilmiş Kredi Sertifikaları'na ait kredi notunu BB-'den BB'ye yükseltmiştir.

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## Fitch Kredi Derecelendirme Notu-III

Uluslararası  kredi  derecelendirme  kuruluşu  Fitch,  08.02.2024  tarihinde  Ortaklığımızın  kredi  notunu  "B+" seviyesinde ve not görünümünü "Durağan" olarak teyit etmiştir.  Fitch ayrıca, Ortaklığımızın 2015 yılında ihraç etmiş olduğu USD cinsi Ekipman Teminatlı Geliştirilmiş Kredi Sertifikaları'na ait kredi notunu "BB-" olarak teyit etmiştir.

## Organizasyonel Yapılanma Değişikliği

Yönetim Kurulumuz Ortaklığımızın gelişen organizasyonel yapılanmasını göz önüne alarak;

- ·  Genel  Müdür  (Kurumsal  Gelişim  ve  Bilgi  Teknolojileri)  Yardımcılığı'nın  Genel  Müdür  (Bilgi Teknolojileri) Yardımcılığı'na ve
- · Genel  Müdür  (Yatırım  ve  Teknoloji)  Yardımcılığı'nın  Genel  Müdür  (Yatırım  ve  Strateji) Yardımcılığı'na tadil edilmesine karar vermiştir.

## Moody's EETC Kredi Derecelendirmesi

Uluslararası kredi derecelendirme kuruluşu Moody's, Ortaklığımızın 2015 yılında ihraç etmiş olduğu USD cinsi Ekipman Teminatlı  Geliştirilmiş Kredi Sertifikası'na ait kredi notunu B3'den B2'ye ve JPY cinsi A ve B tipi Ekipman Teminatlı Geliştirilmiş Kredi  Sertifikaları'na ait kredi notunu B2'den B1'e yükseltmiştir. Kuruluş, ayrıca bu sertifikalara ait not görünümlerini de Durağan'dan  Pozitif'e yükseltmiştir.

## Moody's Kredi Derecelendirme Notu-II

Uluslararası  kredi  derecelendirme  kuruluşu  Moody's,  19.01.2024  tarihinde  Ortaklığımızın  "B3"  seviyesindeki kredi notunu "B2" seviyesine ve not görünümü Durağan'dan Pozitif'e yükseltmiştir.

## Ajet İşletme Ruhsatı Alınması

Bağlı  ortaklığımız  AJet  Hava  Taşımacılığı  A.Ş'nin  ("AJet")  Ticari  Hava  Taşıma  İşletmeleri  Yönetmeliği çerçevesinde İşletme Ruhsatı alınmasına ilişkin tüm başvuru süreçleri tamamlanmış olup, 02.01.2024 tarihinde Sivil Havacılık Genel Müdürlüğü tarafından AJet'e İşletme Ruhsatı verilmiştir. AJet'in faaliyetlerine 2024 yaz sezonu itibarıyla başlaması hedeflenmektedir.

## II. Bilanço Tarihinden Sonraki Gelişmeler

## JCR Avrasya Kredi Derecelendirme Notu

Kredi derecelendirme kuruluşu JCR Avrasya Derecelendirme A.Ş., Türk Hava Yolları'nın Uzun Vadeli Ulusal Kurum Notunu en yüksek yatırım yapılabilir düzey olan AAA (tr) / (Stabil Görünüm) de ve Kısa Vadeli Ulusal Kurum Notunu da J1+ (tr) / (Stabil Görünüm) olarak teyit etmiştir. Kuruluş ilave olarak Ortaklığımızın Uzun Vadeli Uluslararası Yabancı ve Yerel Para Notlarını BB / (Negatif Görünüm)'den BBB+ / (Stabil Görünüm)'e yükseltmiştir.

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## Hisse Geri Alım Programı Kapsamında Açıklama

Hisse geri alım programı kapsamında, Ortaklığımız tarafından 03.10.2024 - 14.10.2024 tarihleri arasında 744.000 TL nominal değerli THYAO payları geri alınmıştır. Gerçekleştirilen işlemler sonucunda alınan payların Ortaklık sermayesine oranı %0,401525'dır.

## 8. TRAFİK SONUÇLARI

Ocak - Eylül 2024 dönemi trafik sonuçları aşağıda verilmiştir.

|                                   | TOPLAM      | TOPLAM      | TOPLAM      |
|-----------------------------------|-------------|-------------|-------------|
|                                   | 2023        | 2024        | Değişim (%) |
| Konma Sayısı(Yolcu Seferleri)     | 395.933     | 399.666     | %0,9        |
| Arzedilen Koltuk Km ('000)        | 176.022.673 | 190.808.437 | %8,4        |
| Ücretli Yolcu Km ('000)           | 146.271.206 | 157.023.573 | %7,4        |
| Yolcu Doluluk Oranı (%)           | 83,1%       | 82,3%       | -0,8 pt     |
| Yolcu Sayısı                      | 63.923.122  | 65.071.561  | %1,8        |
| Dıştan Dışa Transfer Yolcu Sayısı | 22.422.826  | 23.924.895  | %6,7        |
| Kargo + Posta (Ton)               | 1.187.142   | 1.502.285   | %26,5       |
| Uçak Sayısı                       | 429         | 467         | %8,9        |
| Koltuk Kapasitesi                 | 87.946      | 96.781      | %10,0       |
| Uçulan Nokta (Şehir Bazında)      | 339         | 342         | %0,9        |
| Uçulan Km ('000)                  | 807.230     | 865.582     | %7,2        |
| Uçulan Saat                       | 1.293.747   | 1.377.332   | %6,5        |

|                               | YURT İÇİ   | YURT İÇİ   | YURT İÇİ    |
|-------------------------------|------------|------------|-------------|
|                               | 2023       | 2024       | Değişim (%) |
| Konma Sayısı(Yolcu Seferleri) | 158.185    | 154.308    | -%2,5       |
| Arzedilen Koltuk Km ('000)    | 19.138.429 | 18.765.599 | -%1,9       |
| Ücretli Yolcu Km ('000)       | 16.244.802 | 16.326.510 | %0,5        |
| Yolcu Doluluk Oranı (%)       | %84,9      | %87,0      | 2,1 pt      |
| Yolcu Sayısı                  | 23.573.822 | 23.747.386 | %0,7        |
| Kargo + Posta (Ton)           | 42.505     | 44.572     | %4,9        |
| Uçulan Km ('000)              | 107.981    | 104.301    | -%3,4       |

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

|                                         | YURT DIŞI   | YURT DIŞI   | YURT DIŞI   |
|-----------------------------------------|-------------|-------------|-------------|
|                                         | 2023        | 2024        | Değişim (%) |
| Konma Sayısı(Yolcu Seferleri)           | 237.748     | 245.358     | %3,2        |
| Arzedilen Koltuk Km ('000)              | 156.884.244 | 172.042.837 | %9,7        |
| Ücretli Yolcu Km ('000)                 | 130.026.404 | 140.697.064 | %8,2        |
| Yolcu Doluluk Oranı (%)                 | %82,9       | %81,8       | -1,1 pt     |
| Yolcu Sayısı                            | 40.349.300  | 41.324.175  | %2,4        |
| Dıştan Dışa Transfer Hariç Yolcu Sayısı | 17.926.474  | 17.399.280  | -%2,9       |
| Kargo + Posta (Ton)                     | 1.144.638   | 1.457.713   | %27,4       |
| Uçulan Km ('000)                        | 699.249     | 761.281     | %8,9        |

## I. Tarifeli İç Hat Seferleri:

Ocak - Eylül 2024 döneminde Türk Hava Yolları ana markası ile iç hatlarda yeni tarifeli seferlere başlanmamıştır.

## II. Tarifeli Dış Hat Seferleri:

Ocak - Eylül 2024 döneminde Türk Hava Yolları ana markası ile aşağıda belirtilen dış hatlarda yeni tarifeli seferlere başlanmıştır.

| Uçuş Noktası           | Sefer Başlama Tarihi   |
|------------------------|------------------------|
| Avustralya - Melbourne | 01.03.2024             |
| ABD - Denver           | 11.06.2024             |

## III. İlave, Charter (Özel Kira) ve Hac-Umre Seferleri

Ocak - Eylül 2024 döneminde TK ana marka ile icra edilen ilave, charter ve hac-umre seferlerinin sayısı ve bu seferlerde taşınan yolcu sayısı aşağıdaki tabloda gösterilmiştir.

|                     | Konma Sayısı   | Konma Sayısı   | Konma Sayısı   | Yolcu Sayısı   | Yolcu Sayısı   | Yolcu Sayısı   |
|---------------------|----------------|----------------|----------------|----------------|----------------|----------------|
|                     | 9A'23          | 9A'24          | Değişim (%)    | 9A'23          | 9A'24          | Değişim (%)    |
| İlave               | 3.646          | 2.177          | -%40           | 324.158        | 175.000        | -%46           |
| Charter (Özel Kira) | 5.796          | 3.557          | -%39           | 1.711.515      | 618.215        | -%64           |
| Hac-Umre            | 3.818          | 1.915          | -%50           | 486.457        | 226.940        | -%53           |

## IV. AJet Uçuşları:

| Tüm Seferler                  | 9A'23   | 9A'24   | Değişim (%)   |
|-------------------------------|---------|---------|---------------|
| Yolcu Sayısı (000)            | 16.035  | 16.575  | %3            |
| Arz Edilen Koltuk*Km (milyon) | 20.949  | 21.288  | %2            |
| Doluluk Oranı (%)             | %82,8   | %82,5   | -0,2 pt       |

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

- · 2024 yılı Eylül ayı itibarıyla AJet filosunda 102 adet uçak bulunmaktadır.
- · Ocak - Eylül 2023 döneminde toplam 171 hatta uçan AJet, Ocak - Eylül 2024 döneminde 161 hatta uçmuştur.
- · Ocak -  Eylül 2024 döneminde iç ve dış hat yolcu sayısı kırılımı sırasıyla %65 ve %35'dir.

## 9. FİLO DURUMU

| 30.09.2024   | Tip           |   Toplam | Sahip Olunan   |   Finansal Kira |   Opr./Wet  Lease | Koltuk  Kapasitesi  ('000)   | Ortalama Filo  Yaşı   |
|--------------|---------------|----------|----------------|-----------------|-------------------|------------------------------|-----------------------|
|              | A330-2/3      |       49 | 20             |              14 |                15 | 14,0                         | 12,2                  |
| Geniş Gövde  | B777-3ER      |       34 | 13             |              14 |                 7 | 12,2                         | 11,1                  |
| Geniş Gövde  | A350-9        |       24 |                |              24 |                 0 | 7,8                          | 1,7                   |
| Geniş Gövde  | B787-9        |       23 |                |              23 |                 0 | 6,9                          | 3,4                   |
| Geniş Gövde  | Toplam        |      130 | 33             |              75 |                22 | 40,9                         | 8,4                   |
| Dar Gövde    | B737-8/9 MAX  |       32 | 0              |              25 |                 7 | 5,1                          | 3,9                   |
| Dar Gövde    | A321/320 NEO  |       73 | 0              |              39 |                34 | 13,9                         | 2,8                   |
| Dar Gövde    | B737-8/9      |      100 | 54             |              21 |                25 | 16,9                         | 14,1                  |
| Dar Gövde    | A321/320/319  |       84 | 50             |              29 |                 5 | 14,9                         | 12,8                  |
| Dar Gövde    | B737-8 MAX WL |        7 | 0              |               0 |                 7 | 1,3                          | 6,4                   |
| Dar Gövde    | A321/320 WL   |       18 | 0              |               0 |                18 | 3,7                          | 17,7                  |
| Dar Gövde    | Toplam        |      314 | 104            |             114 |                96 | 55,9                         | 10,1                  |
|              | A330-200F     |       10 | 3              |               7 |                 0 |                              | 10,9                  |
| Kargo        | B777F         |        8 | 0              |               8 |                 0 |                              | 5,7                   |
|              | Wet Lease     |        5 | 0              |               0 |                 5 |                              | 29,0                  |
|              | Toplam        |       23 | 3              |              15 |                 5 |                              | 13,0                  |
|              | Genel Toplam  |      467 | 140            |             204 |               123 | 96,8                         | 9,8                   |

WL:Wet Lease

## 10. FİNANSAL DURUM

Ortaklığın fonksiyonel para birimi ABD Doları'dır. İlgili mevzuat düzenlemeleri çerçevesinde finansal durum aşağıda Türk Lirası ve ABD doları cinsinden belirtilmektedir. Finansal raporlara Yatırımcı İlişkileri internet sitesi olan investor.turkishairlines.com internet adresi üzerinden ulaşılabilir.

## ÖZET BİLANÇO SONUÇLARI (Milyon TL)

|                           | 30 Eylül 2024   | 31 Aralık 2023   |
|---------------------------|-----------------|------------------|
| VARLIKLAR                 |                 |                  |
| Dönen Varlıklar           | 338.882         | 253.043          |
| Duran Varlıklar           | 1.014.787       | 797.048          |
| Toplam Varlıklar          | 1.353.669       | 1.050.091        |
| KAYNAKLAR                 |                 |                  |
| Kısa Vadeli Yükümlülükler | 348.022         | 267.956          |
| Uzun Vadeli Yükümlülükler | 386.956         | 325.023          |
| Özkaynaklar               | 618.691         | 457.112          |
| Toplam Kaynaklar          | 1.353.669       | 1.050.091        |

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

| Borçlar / Aktifler Oranı   | 0,54   | 0,56   |
|----------------------------|--------|--------|
| Özsermaye / Aktifler Oranı | 0,46   | 0,44   |

## ÖZET GELİR TABLOSU SONUÇLARI (Milyon TL)

1 Oca. - 30 Eyl. 2024

1 Oca. - 30 Eyl. 2023

65.678

| Hasılat (net)             |   551.928 | 358.781   |
|---------------------------|-----------|-----------|
| Brüt Kâr                  |   112.325 | 96.593    |
| Esas Faaliyet Karı/Zararı |    65.355 |           |
| Vergi Öncesi Kar/ Zarar   |    89.465 | 85.898    |
| Net Dönem  Kar/Zarar      |    88.831 | 69.502    |

Hisse Başına Kazanç (Kr)

64,37

50,36

## ÖZET BİLANÇO SONUÇLARI (Milyon ABD Doları)

30 Eylül 2024

31 Aralık 2023

## VARLIKLAR

Dönen Varlıklar

9.932

8.595

Duran Varlıklar

29.741

27.076

Toplam Varlıklar

39.673

35.671

## KAYNAKLAR

Kısa Vadeli Yükümlülükler

10.181

9.087

Uzun Vadeli Yükümlülükler

11.320

11.021

Özkaynaklar

18.172

15.563

Toplam Kaynaklar

39.673

35.671

Borçlar / Aktifler Oranı

0,54

0,56

Özsermaye / Aktifler Oranı

0,46

0,44

## ÖZET GELİR TABLOSU SONUÇLARI (Milyon ABD Doları)

1 Oca. - 30 Eyl. 2024

1 Oca. - 30 Eyl. 2023

| Hasılat (net)                  | 17.060   | 15.823   |
|--------------------------------|----------|----------|
| Brüt Kar                       | 3.435    | 4.071    |
| Esas Faaliyet Karı/ Zararı     | 1.979    | 2.644    |
| Vergi Öncesi Kar/Zarar         | 2.721    | 3.441    |
| Net Dönem  Kar/Zarar           | 2.712    | 2.788    |
| Hisse Başına Kazanç (ABD Sent) | 1,97     | 2,02     |
| EBITDAR                        | 4.484    | 4.864    |
| EBITDA                         | 3.995    | 4.456    |
| EBIT                           | 2.366    | 2.998    |

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

| EBITDAR Marjı           | %26,3   | %30,7   |
|-------------------------|---------|---------|
| EBITDA Marjı            | %23,4   | %28,2   |
| EBIT Marjı              | %13,9   | %18,9   |
| Esas Faaliyet Kar Marjı | %11,6   | %16,7   |
| Net Kar Marjı           | %15,9   | %17,6   |

## 11. YATIRIMLAR, TEŞVİKLER VE YATIRIM POLİTİKALARI

Ocak - Eylül 2024 döneminde Ortaklık filosuna katılan ve Ortaklık filosundan ayrılan uçaklarla birlikte Eylül 2024 sonunda 130 adet çift koridorlu, 314 adet tek koridorlu yolcu uçağı ve 23 adet kargo uçağı ile operasyon gerçekleştirilmiş olup, çift koridorlu uçaklar filonun (uçak sayısı bazında) yaklaşık %28'ini oluşturmaktadır.

1 Ocak - 30 Eylül 2024 döneminde aşağıdaki uçaklar teslim alınmıştır:

- · Bir adet A320-Neo
- · Yedi adet A321-Neo
- · Bir adet B787-9
- · Sekiz adet A350-900
- · Dört adet B737-8 Max

## KVK 32/A ve Yatırımlarda Devlet Yardımları Hakkında Karar'ın etkileri

## Ülkemizde;

- · Üretim ve istihdamın artırılması,
- · Uluslararası doğrudan yatırımların artırılması,
- · Bölgesel gelişmişlik farklılıklarının azaltılması,
- · Uluslararası  rekabet  gücünü  artıracak,  araştırma-geliştirme  içeriği  yüksek  bölgesel  ve  büyük  ölçekli yatırımlar ile stratejik yatırımların özendirilmesi,
- · Kalkınma planları ve yıllık programlarda öngörülen hedefler doğrultusunda tasarrufların katma değeri yüksek yatırımlara yönlendirilmesi,
- · Kümelenme  ve  çevre  korumaya  yönelik  yatırımlar  ile  araştırma  ve  geliştirme  faaliyetlerinin desteklenmesi,

gibi hedeflerle 'Yatırım Teşvik Sistemi' uygulanmakta olup, söz konusu hedeflerin gerçekleştirilmesini teminen bu sistemden yararlanan mükelleflere;

- · Gümrük Vergisi Muafiyeti,
- · Katma Değer Vergisi İstisnası,
- · Vergi İndirimi,
- · Gelir Vergisi Stopaj Desteği,
- · Sigorta Primi İşveren Hissesi Desteği,
- · Sigorta Primi İşçi Hissesi Desteği,
- · Faiz Desteği,
- · Yatırım Yeri Tahsisi,

gibi destek unsurlarından faydalanma imkanı tanınmaktadır.

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

Ortaklığımızın da havayolu yük ve yolcu taşımacılığı faaliyetleri nedeniyle Yatırım Teşvik Sisteminde yer alan bazı  teşvik  unsurlarından  yararlanma  hakkı  bulunmaktadır.  Bu  çerçevede  yapılan  başvurular  neticesinde Ortaklığımız tarafından, uçak ve havalimanı yer hizmetleri yatırımları için Yatırım Teşvik Belgeleri temin edilmiş olup  Ortaklığımızın  finansal  raporlarına  mevcut  durumda  veya  gelecek  dönemlerde  etkisi  olabilecek  Yatırım Teşvik Belgelerine ilişkin bilgiler ile yararlanılan teşvik unsurları aşağıda sıralanmaktadır:

| BKK  Tarihi:   | BKK No:    | YTB  Tarihi:   | Yatırım  Durumu:   | Vergi İndirimi                                   | Toplam Yatırım  Tutarı TL: (*)   | Yararlanılan  Yatırıma  Katkı Tutarı  TL: (**)   |
|----------------|------------|----------------|--------------------|--------------------------------------------------|----------------------------------|--------------------------------------------------|
| 14.07.2009     | 2009/15199 | 28.12.2010     | Tamamlandı         | Vergi İndirimi  %50 / Yatırıma  Katkı Oranı  %20 | 13.267.897.366                   | 16.587.441                                       |
| 15.06.2012     | 2012/3305  | 18.12.2014     | Tamamlandı         | Vergi İndirimi  %50 / Yatırıma  Katkı Oranı  %15 | 16.968.269.342                   | 0                                                |
| 21.01.2018     | 2017/11133 | 9.08.2018      | Devam  Ediyor      | Vergi İndirimi  %90 / Yatırıma  Katkı Oranı  %50 | 211.211.994.120,49               | 0                                                |
| 21.01.2018     | 2017/11133 | 11.09.2018     | Devam  Ediyor      | Vergi İndirimi  %50 / Yatırıma  Katkı Oranı  %25 | 2.518.000.000                    | 0                                                |

- (*)Yatırımlar  döviz  olarak  gerçekleştirildiğinden  ve  yatırımlarda  yapılan  revizyonlar  nedeniyle  başvuru  sırasındaki  yatırım  tutarı  ile tamamlanma anındaki yatırım tutarı farklılık gösterebilmektedir.
- (**)Ortaklığımızın vergi matrahı oluşmaması nedeniyle yararlanamadığı yatırıma katkı tutarı ilgili mevzuat hükümleri uyarınca yeniden değerleme oranı ile endekslenerek ilerleyen yıllara aktarılmaktadır.

## 12. ORTAKLIK İLE İLGİLİ ÖNGÖRÜLER

Ortaklığımız Yönetim Kurulu tarafından uçak müsaitliğine ve pazar şartlarına bağlı olarak Avustralya'nın Sidney, Şili'nin  Santiago,  Suudi  Arabistan'ın  Abha,  Mısır'ın  Aswan,  Rusya'nın  Mahaçkale,  İspanya'nın  La  Coruna, Azerbaycan'ın Lenkeran, Fransa'nın Nantes, Sudan'ın Port Sudan, Kazakistan'ın Atyrau, Pakistan'ın Sialkot, Somali'nin Hargeisa ve Polonya'nın Katoviçe noktalarına tarifeli yolcu seferleri başlatılmasına karar verilmiştir.

Dünyada en fazla ülkeye uçan hava yolu olan Türk Hava Yolları, pandemi sonrası sektörün yeniden toparlanma sürecinde  başı  çeken  hava  yollarından  biri  olmuştur.  2023  yılında  Ortaklığımız,  pandemi  sonrası  gösterdiği toparlanma  ivmesini  istikrarlı  büyümeye  dönüştürmek  için  yol  haritası  kabul  ettiği  2033  yılı  stratejisini oluşturmuştur.  Tüm  paydaşlar  için  yüksek  değer  üretecek  şekilde  oluşturulan  bu  vizyon  çerçevesinde Ortaklığımız, 2022 yılında sahip olduğu filo ve yolcu sayısını 2 katına çıkartmanın yanında, yolcu deneyiminde mükemmelleşme,  dijitalleşme  ve  sürdürülebilirlik  kapsamında  hedefler  koyarak  sektöre  yön  vermeye  devam

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

etmekteki kararlılığını göstermiştir. Strateji çerçevesinde Ortaklığımız, 2022 yılında 394 olan uçak sayısını 2033 yılında 800'ün üzerine çıkarmayı ve arz edilen kapasitesini 2022 yılına göre 2,5 kat artırmayı hedeflemektedir.

10 yıllık strateji kapsamında Turkish Cargo, İstanbul Havalimanı'ndaki yüksek teknolojiyle donatılan, dünyanın en  büyük  terminalleri  arasında  yer  alan  mega  kargo  tesisi  SMARTIST'in  sunduğu  imkanlar  ve  Türk  Hava Yolları'nın benzersiz genişlikte uçuş ağı sayesinde 2033 yılında taşınan yük miktarını 2022 yılının 2,3 katına çıkarmayı hedeflemektedir. 2022 yılında 104 adet olan kargo uçuş noktasını 2033 yılında 150 adede yükseltmeyi öngören Turkish Cargo, pazar payı ve hizmet kalitesinde dünyada ilk üç hava kargo markalarında biri olmayı hedeflemektedir.

Operasyonlarında  çağın  gerekliliklerini  göz  önünde  bulunduran  Ortaklığımız,  2033  stratejisi  kapsamında yolcularına bütünleşik ve tüm kanallarda kişiselleştirilmiş hizmet sunmayı, dijital dönüşüm alanında yeni projeler geliştirerek en iyi dijital deneyim sunan üç hava yolundan biri olmayı amaçlamaktadır.

Operasyonel büyüme hedeflerinin yanında sürdürülebilir bir dünya için de hedefler koyan Ortaklığımız, 2033 yılı stratejisi kapsamında filonun %90'ının yeni nesil uçaklarda oluşmasını öngörmektedir. Türk Hava Yolları, üyesi olduğumuz IATA tarafından belirlenen, havacılık kaynaklı karbon emisyonlarının azaltılmasına yönelik hedefleri benimsemekte  ve  bu  hedefe  ulaşabilmek  için  özveriyle  çalışmaktadır.  Ortaklığımız,  Sürdürülebilir  Havacılık Yakıtı(SAF) kullanılan frekans ve uçuş noktası sayısını artırarak, 2050 yılında 'karbon nötr' hava yolu olma hedefine emin adımlarla yürümektedir.

## 13. DİĞER HUSUSLAR

## Şirket aleyhine açılan önemli davalar ve olası sonuçları hakkında bilgi

Bu nitelikte dava bulunmamaktadır.

Şirket faaliyetlerini önemli derecede etkileyebilecek mevzuat değişiklikleri hakkında bilgi

Yoktur.

Şirket'in  yatırım  danışmanlığı  ve  derecelendirme  gibi  konularda  hizmet  aldığı  kurumlarla  arasındaki çıkar çatışmaları ve bu çıkar çatışmalarını önlemek için şirketçe alınan tedbirler

Yoktur.

Mevzuat  hükümlerine  aykırı  uygulamalar  nedeniyle  Ortaklık  ve  Yönetim  Kurulu  üyeleri  hakkında uygulanan idari veya adli yaptırımlara ilişkin açıklamalar

Mevzuat hükümlerine aykırı uygulamalar nedeniyle Ortaklık ve Yönetim Kurulu üyeleri hakkında uygulanan idari veya adli yaptırım bulunmamaktadır.

## Ortaklığın Araştırma ve Geliştirme Çabaları

Ortaklığımızın AR-GE faaliyetleri iştiraklerimiz THY Teknoloji ve Bilişim A.Ş. ve Türk Hava Yolları Teknik A.Ş. bünyesinde sürdürülmektedir.

## SERİ:II NO:14.1 SAYILI TEBLİĞE İSTİNADEN HAZIRLANMIŞ YÖNETİM KURULU FAALİYET RAPORU

## Dönem İçinde Yapılan Esas Sözleşme Değişiklikleri Hakkında Bilgiler

Dönem içinde Esas Sözleşme değişikliği olmamıştır.

## Ortaklığın İktisap Ettiği Kendi Paylarına İlişkin Bilgiler

06.02.2023  tarihinde  merkez  üssü  Kahramanmaraş  olan  depremlerin  finansal  piyasalar  üzerindeki  olumsuz etkisinin asgariye indirilebilmesi, olası yatırımcı mağduriyetlerinin önüne geçilmesi ve Borsa İstanbul'da işlem gören şirketlerin hisselerinde yaşanabilecek değer kayıplarının önlenmesi amacıyla Sermaye Piyasası Kurulu'nun 14.02.2023 tarihinde yayımladığı bültende pay geri alımları ile ilgili getirilen yeni düzenlemeler çerçevesinde, 14.02.2023 tarihinde alınan Yönetim Kurulu kararı ile Ortaklığımızın hisselerinin gerçek değerine yakın düzeyde işlem görmesine, hissemizde aşağı yönlü keskin fiyat hareketlerinin yatırımcılarımız ve Ortaklığımızın piyasa değeri  üzerinde  kısa  vadede  yaratabileceği  olumsuz  etkilerin  giderilerek  hissedarlarımızın  menfaatlerinin korunmasına  ve  Ortaklığımız  hisse  fiyatı  istikrarının  desteklenmesi  ile  sağlıklı  fiyat  oluşumuna  katkıda bulunulması amacıyla hisse geri alım programı başlatılmasına karar verilmiş ve aynı tarihte kamuya açıklanmıştır. Bu  kapsamda,  3  takvim  yılını  kapsayacak  şekilde  hisse  geri  alım  programı  başlatılmasına,  geri  alıma  konu edilebilecek  azami  tutarın,  Ortaklığımızın  nakit  portföyünden  karşılanmak  üzere,  9  milyar  TL  olarak belirlenmesine  ve  geri  alınacak  azami  pay  sayısının  Ortaklığımız  çıkarılmış  sermayesinin  %5'i  ile sınırlandırılmasına karar verilmiştir.

Hisse geri alım programı kapsamında, Ortaklığımız tarafından 17 Şubat 2023 ve 14 Ekim 2024 tarihleri arasında Ortaklık sermayesinin %0,402'sine denk gelen 5.541.044 TL nominal değerli THYAO payları Borsa İstanbul'da pay başına ortalama 153,9 TL fiyatla toplamda 852,7 milyon TL (38,7 milyon USD) bedelle geri alınmıştır. İlgili geri alımlar Ortaklığımızın nakit portföyünden karşılanmıştır.